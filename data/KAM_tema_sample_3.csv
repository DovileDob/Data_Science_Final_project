"article_id","keyword_id","keyword_name","article_title","article_body","pubdatetime"
"42739769","337490","KAM tema: Saugumo ir gynybos politika [i]","168 valandos","Po gražios žiemos atkarpos, sausis į kiemą vėl paleidžia darganos skalikus. Šiandien laukiama lietaus, šlapdribos, stiproko vėjo. Savaitgalį orai nesikeis, vėl krituliai ir stiprių vėjo gūsiai. Temperatūra bus artima nuliui, o didesnio atšalimo nenumatoma…<br /> Tebesitęsia „vieno žodžio“ krizė su Kinija. Dėl vieno žodžio – Taivanas. Mat Vilniuje atidarius jo atstovybę ir pavadinus Taivano, o ne Taipėjaus atstovybe, kaip daug kur pasaulyje, kinai ir pasišiaušė. Kinija pradėjo taikyti neskelbtą blokadą ar nepaskelbtas sankcijas Lietuvos prekybai ir verslui, dėl ko prarandame ir prarasime milijonus. Dar blogiau, kad iš Lietuvos ketina trauktis ne viena užsienio verslo kompanija, kurios produkcija parduodama Kinijoje, o jei jos pagamintos Lietuvoje, kinai nepirks. Tačiau ekonomikos ir inovacijų ministrė A. Armonaitė visa tai su šypsena pavadino tik krizele. Šitai ministrei dar vaikų darželyje smėlio dėžėje kapstytis, o ne krizenti iš TV ekranų. Bendrovės „Vilmorus“ gruodžio 10–18 d. atliktos apklausos duomenimis, 60 proc. gyventojų neigiamai vertina Lietuvos politiką Kinijos atžvilgiu, ir tik 13 proc. į ją žiūri teigiamai…<br /> Nežmoniškai išaugus maisto kainoms, kurios, sako, dar augs, lietuvių žvilgsniai vėl krypsta į Lenkiją, kurioje nuo vasario 1-osios pusmečiui naikinamas PVM maisto produktams. Tai – kaimynų priemonės kovai su infliacija. Dėl tokio sprendimo papilnės ne tik lenkų, bet ir lietuvių kišenės, nes maisto produktai nuo vasario 1-osios Lenkijoje tikrai atpigs, o mes būriais plūsime jų pirkti. Lenkijos pareigūnai, pamatę lietuviškus mašinų numerius, jų net nestabdo ir praleidžia, teigia važiavusieji pas kaimynus. Logiška, kam stabdyti į jų šalį važiuojančius pinigus. Lietuvis, vykdamas į Lenkiją, dabar sutaupys ne tik pirkdamas pigesnį maistą, bet ir pildamasis pigesnius degalus. Ir alkoholio kaina Lenkijoje yra perpus mažesnė. Jeigu kalbėtume apie maistą, tai jei žmonės dar „pagaudys“ ir prekes per akcijas, manoma, jie galimai sutaupys mažiausiai 30 proc. Jeigu reikia kokių vaistų, nuo jų taip pat galima sutaupyti apie pusę kainos. Gaila tik, kad nuo Lenkijos tolokai gyvename, ten atgal apie 600 km kelio, bet susikooperavus kelioms šeimoms, sako, vis vien apsimokės važiuoti…<br /> Rusijai toliau grasinant karu Ukrainai, visą savaitę vyko JAV ir Rusijos ir Rusijos bei NATO derybos, kurios pasibaigė niekuo, nė viena pusė nenusileido. Pagrindiniai rusų reikalavimai, pateikti ultimatumo forma – NATO neturi plėstis į Rytus, reikalaujama, kad į šią organizaciją niekada nebūtų priimta Ukraina ir Sakartvelas (Gruzija). Negana to, reikalaujama, kad NATO atsitrauktų į ribas, buvusias 1997 m. Tai reiškia, kad iš NATO pagal Putiną turi išstoti… Baltijos šalys bei buvusios soclagerio šalys (Lenkija, Rumunija, Čekija ir pan.). Mat V. Putino galvoje šėlsta fixidėja atkurti buvusią SSSR ir jos buvusias įtakos zonas. Jis skuba, nes žino, kad jam liko nedaug laiko. V. Putiną kankina progresuojanti Parkinsono liga, paskutinės vėžio stadijos, psichikos pokyčiai. Tai ne šiaip kažkokios spėlionės, o medikų patvirtintos diagnozės, vykdomas intensyvus gydymas. V. Putinas viešumoje pasirodo tik pripompuotas vaistų ir gali ištverti daugiausia keturias valandas. Su ligomis galinėjasi ir kitas diktatorius A. Lukašenka. Ir vienam, ir kitam liko metai pusantrų. Po jų Europa, pasaulis ir mes gal lengviau atsikvėpsime…<br /> Siaučiant pandemijai ir susirgimų skaičiui šalyje lipant link penkių tūkstančių atžymos, rajono meras toliau rengia „puotas maro metu“. Gavę Metų baliaus nominaciją už gruodžio 28 d. balių Palūšėje, praėjusį penktadienį Ignalinos centre surengė dar vieną pokylį, kuriame dalyvavo vien socdemų nariai. Buvo smagu žiūrėti, kaip į pobūvio vietą pro juodą įėjimą iš kiemo pusės su buteliais rankose gerai nusiteikę skuba pokylio dalyviai. Prie čierkos galimai buvo aptariamos būsimų rinkimų aktualijos – kaip, nieko nedirbant, vėl juos laimėti… <br /> Lietuvoje netyla triukšmas dėl kai kur katastrofiškai pabrangusių šilumos kainų. Dėka buvusios valdžios pertvarkyto šilumos ūkio kūrenti katilus medienos skiedromis ir atliktos namų renovacijos (gal kas nežino, bet Ignalina dabar vienintelis miestas ne tik Baltijos šalyse, bet mažiausiai Rytų Europoje, kuriame 100 proc. renovuoti visi daugiabučiai namai), Ignalinoje šilumos kainos nuo sausio drastiškai nepakilo. Nežinau, kaip pas kitus miesto gyventojus, bet mano, lyginant su pernai metų sausio mokesčiais, rezultatas toks. Pernai sausį už šilumą mokėjau 27,96 Eur, šiemet – 38,31 Eur (buto plotas 53 m2). Nors mero vis vien norisi paklausti: jis visą laiką giriasi, kad kurą perka vos ne dvigubai pigiau nei esą buvusi valdžia, tai kodėl tuomet mokestis už šilumą brangsta, o ne pinga? Atsakymas vienas – kuras dabar perkamas dvigubai brangiau, nei jis kainuoja vasarą. O pigiau nupirkti vasarą visai žiemai be kita ko trukdo ir tai, kad nėra kur jo sandėliuoti, mat neįstengiama pastatyti net nesudėtingos konstrukcijos (karkasas ir stogas) saugyklos. Pinigus linksmiau tratinti naujiems automobiliams ir kito rajono spaudai remti, kad tik savęs mylimiausio portretas iš viešumos nedingtų…<br /> Prasmingo savaitgalio!<br /> Ž. Gedvilos/BNS, Scanpix nuotr.","2022-01-13 22:59:00"
"42712213","337490","KAM tema: Saugumo ir gynybos politika [i]","Amžinas priešas už vartų. Iš kur atsirado ir kodėl toks gyvybingas intervencijos pavojaus mitas?","Rusijos vadovybės reikalavimo iš Vakarų suteikti „saugumo garantijas“ epopėją galima nagrinėti kaip subtilų politinį ėjimą, blefą arba cinišką spekuliaciją. Tačiau kuo daugiau klausai RF oficialių atstovų komentarų, tuo aiškiau supranti: o juk geroka dalis rusiško elito iš tiesų baiminasi „NATO agresijos“, vertindama ją ne kaip pačių išgalvotą fikciją, o kaip visiškai realią grėsmę. Ir šiam mitui beveik 100 metų<br /> Rusijos vadovybės reikalavimo iš Vakarų suteikti „saugumo garantijas“ epopėją galima nagrinėti kaip subtilų politinį ėjimą, blefą arba cinišką spekuliaciją — ir visi šie dėmenys iš tiesų yra.<br /> Visgi, kuo kuo daugiau klausai RF oficialių atstovų, nuo prezidento iki URM klerkų, tuo darosi aiškiau: o juk nemenka dalis Rusijos elito iš tiesų baiminasi „NATO agresijos“, vertindama ją ne kaip pačių išgalvotą fikciją, o kaip visiškai realią grėsmę. (Nereikia painioti Vakarų garantijų buvusioms SSRS respublikoms dėl Maskvos kišimosi į jų vidaus reikalus su agresija prieš pačią Rusiją. Pirma yra kuo realiausia ir Kremliuje taip pat vertinama kaip netiesioginė grėsmė. Įdomesnis tikėjimas antrąja).<br /> Atmintyje iškyla apokrifinė istorija apie tai, kai Reiganas, pakalbėjęs su kažkuriuo iš sovietinių lyderių, neva yra pasakęs kažką panašaus į „jiems būtinas psichiatras, tie bepročiai iš tiesų mano, kad tai mes norime juos užpulti“. Rusijos elitas tiki tam tikru mitu, ir, kas blogiausia, šio mito tapimo save realizuojančia prognoze šansas nėra nulinis.<br /> Pabandykime išsiaiškinti šio mito atsiradimo ir vystymosi istoriją, o taip pat ir tai, kiek jis buvo pagrįstas kiekviename savo egzistavimo etape.<br /> Iki ХХ amžiaus pradžios, nepaisant visos sudėtingos santykių su Europos valstybėmis istorijos, nepalankumo katalikybei ar vakarietiškam liberalizmui, ypatingos Rusijos valdančiojo elito karinės agresijos iš kažkokių kolektyvinių Vakarų baimės ženklų neužfiksuota. Ikirevoliucinė aristokratija jautėsi visaverte Europos elito dalimi, ir, suvokdama savo jėgą, veikiau ieškojo erdvės ekspansijai, o ne laikė save potencialia kieno nors agresijos auka.<br /> Situacija pasikeitė trečiojo dešimtmečio pradžioje, kai gimė „priešų apsuptos šalies“ mitas, ir pagal jo logiką tebegyvename lig šiol, praėjus beveik šimtui metų.<br /> Pirmasis epizodas: Pilietinis karas. Mito gimimas<br /> Nuo mokyklos žinome, kad Pilietinio karo metu „interventai“ jauną sovietinę respubliką stengėsi uždusinti ir ištąsyti šalį dalimis.<br /> Iš tiesų garsioji „14 valstybių intervencija“ susidėjo iš:<br /> 1. Austrijos, Vokietijos, Turkijos kariuomenės intervencijos, kuri buvo Pirmojo pasaulinio karo tęsinys, o jokiu būdu ne žygis konkrečiai prieš bolševikus. Bent kiek rimtesnių karinių susidūrimų su „centrinėmis“ valstybėmis bolševikai nepatyrė, o jų ir neturėjo įvykti, nes didžioji dalis šios „intervencijos“ vykdyta griežtai laikantis Brest-Litovsko taikos sąlygų. Nuo tos intervencijos Sovietus tiesiogine prasme išgelbėjo Antantė (tegul ir neturėdama tokio tikslo).<br /> 2. Balta-lenkų, balta-suomių ir kitų buvusių imperijos dalių, kovojančių dėl savo nepriklausomybės, intervencijos. Į „interventus“ lygiai taip pat sėkmingai kaip Pilsudskį, buvo galima įrašyti Petliūrą su Machno ir basmačiais. Dar buvo pilietinio karo apimtoje teritorijoje atsitiktinai atsidūrę ir bet kokia kaina siekę iš ten išsikapstyti balta-čekai — juos teisingiau būtų vadinti „auterventais“.<br />  <br /> 3. Antantės ir sąjungininkų intervencijos. Visų pirma, jų, išskyrus japonų ir rumunų, tikslas niekada nebuvo užgrobti Rusijos teritoriją. Negana to, niekas taip nuosekliai nesilaikė požiūrio, kad neleistina kitoms valstybėms užgrobti buvusios Rusijos imperijos teritorijas, kaip JAV ir Anglija. Antra, po spalio perversmo, Antantė oficialiai nusprendė vengti su bolševikais tiesioginių kovinių susidūrimų, ir bent kiek reikšmingesnių jų nebuvo, o kiekvienos iš didžiųjų šalių nuostoliai buvo matuojami šimtais, ir čia įskaičiuojant visas priežastis. (Kiek rimtesni bolševikų susidūrimai buvo su rumunais ir japonais, tačiau Pilietinio karo mastu jie nebuvo reikšmingi). Trečia, jos pirmojo etapo esminis tikslas buvo neleisti vokiečiams užgrobti amunicijos sandėlių ar turkams – Baku pramonės, o kitame etape — transporto infrastruktūros veikimo ir evakuacijos užtikrinimas (kalbant apie amerikiečius – dar ir neleisti japonams aneksuoti Tolimųjų rytų).<br /> Suprantama, anglų, prancūzų ar amerikiečių vadovybėms bolševikai simpatijos nekėlė ir palaikė labiau civilizuotas alternatyvas — tiekė ginklus baltagvardiečiams ir taip toliau. (Norint suprasti šios pagalbos mastą, verta ją palyginti su, pavyzdžiui, lendlizu. Matuojant 1945 metų doleriais, tai sąjungininkų materialinė pagalba antibolševikinėms pajėgoms buvo maždaug 0,5 mlrd. dolerių, kai SSRS per II Pasaulinį karą gautos pagalbos vertė – 11,3 milijardų. Be to, baltiesiems buvo daugiausiai tiekiama tai, ko su kaupu liko ir po karo — ko, grubiai tariant, nebuvo gaila).<br /> Visgi, Rusijoje vykstančio Pilietinio karo metu, didžiosios valstybės, ir visų pirma, anglai ir amerikiečiai, veiksmais tiesiogiai pademonstravo nenorą grobti rusiškas teritorijas ar bent kiek rimčiau stengtis naikinti bolševikus. Nors galimybės tam buvo. Vienas čekų korpusas sugebėjo kontroliuoti didžiules teritorijas. Lenkų žygis pademonstravo realias Raudonosios armijos galimybes kariauti prieš bent kiek parengtą armiją. Maršalas Ferdinandas Fochas bolševikų karinio sutriuškinimo galimybes taip: „Ypatingų sunkumų nekils, vargu ar teks ilgai kariauti“. O Leninas taip: „Nėra abejonių, kad paties niekingiausio tų trijų valstybių jėgų įtempimo būtų visiškai pakakę, kad per kelis mėnesius, jei ne kelias savaites, būtume nugalėti“.<br /> Vakaruose prieš intervencijos plėtimą pasisakė ne tik streikuojantys darbininkai, apie kuriuos taip mėgo rašyti sovietiniai autoriai, tokia buvo ir konsoliduota politinio elito pozicija. Vienintelius stambus politikas, nuosekliai pasisakęs už būtinybę sutriuškinti bolševikus, buvo Čerčilis (jeigu jo būtų bent kas paklausęs, XX amžiuje būtų išvengta dešimčių milijonų mirčių, bet dabar ne apie tai).<br />  <br /> Ir, kaip bebūtų, mitas apie „priešų apsuptą šalį“ radosi po Pilietinio karo. Tuomet sutapo daug faktorių: mitas apie išorės interventus padidino bolševikų legitimumą ir palengvino mobilizavimą; viena iš bazinių marksistinės ideologijos dogmų buvo „klasių kovos“ neišvengiamumas, pagal tikrų marksistų logiką, „buržujai“ tiesiog privalėjo siekti juos sunaikinti; sąmoningai ar ne, visi veikiantieji asmenys orientavosi į Didžiosios Prancūzijos revoliucijos pavyzdžius: ten buvo reakcinė intervencija — taigi, privalo būti ir čia.<br /> Į pagrindinį mūsų klausimą — kiek jie iš tiesų tikėjo, kad Vakarai rimtai stengėsi juos sunaikinti — jau ir tuomet vienareikšmio atsakymo pateikti negalima. Viena vertus, bolševikų valdžia negalėjo nesuprasti, kad jokie Vakarai su jais rimtai nekovojo, atvirkščiai, elgėsi švelniau, nei būtų protinga tikėtis, tačiau dogmatizmas ir nuosava propaganda Kremliaus gyventojus pamažu tikino kitokiu pasaulio vaizdu.<br /> Antrasis epizodas: „1927 metų karinis pavojus“. Mitas veikia realybę<br /> Visą trečiąjį dešimtmetį SSRS aktyviai kursto pasaulinę revoliuciją: palaiko realius ginkluotus sukilimus kitose šalyse, finansuoja teroristus, kinų komunistams tiekia ne tik ginkluotę, bet ir karinius patarėjus, visur, iki pat Indijos, aktyviai rengia antibritišką propagandą, ir taip toliau ir panašiai.<br /> Į tai atsakydami, „piktieji buržujai“ trečiajame dešimtmetyje nuo bado mirties gelbėja kelis milijonus sovietinių gyvybių neregėto masto pagalba maisto produktais. O Britanija, kurios kolonijose vykdomas atviras griaunamasis darbas, pasipiktinimą reiškia… diplomatine nota. Vakarų atsakas į sovietų valdžios elgesį vėl ir vėl gerokai švelnesnis, nei būtų galima tikėtis.<br /> Be to, akivaizdu, kad po Pilietinio karo sukrėtimų atsigavusią, ekonomiškai sustiprėjusią ir politiškai konsoliduotą 1927 metų pavyzdžio sovietų valstybę „uždusinti“ buvo jau gerokai sudėtingiau, nei 1919-ais. Jeigu to nepadarė tuomet — kurių galų būtų stengęsi 1927-ais? Negana to, jokių realių priežasčių manyti, kad 1927-ųjų Didžioji Britanija rengiasi karui su SSRS, nebuvo. Tuo metu karinės išlaidos mąžta, visi raginimai atsakyti į kenkėjiškus sovietų veiksmus apsiriboja prekybinėmis ir diplomatinėmis sankcijomis.<br /> Nepaisant to, 1927 metais visa sovietinės propagandos mašina ima trimituoti apie greitą ir neišvengiamą karą su Anglija. Be isterijos spaudoje, didinamos karinės išlaidos, aktyvinami kariniai mokymai ir taip toliau. Įdomu, tačiau tuo metu apie SSRS iš tiesų yra priešiškai nusiteikusių šalių, turinčių aiškių ar slaptų teritorinių pretenzijų: ta pati Lenkija, Japonija, Rumunija. Tačiau SSRS rengiasi kariauti būtent su Anglija, kuri ir baisiausiame košmare jokių intervencijų neplanuoja. O apie lenkų ir rumunų grėsmę daugiausiai kalba kaip apie kylančią iš angliškojo imperializmo. Nieko neprimena?<br />  <br /> Vėl gi klausimas: sovietų valdžia sąmoningai rengė tokią propagandos liniją ar iš tiesų manė, kad Anglija juos būtinai užpuls? Čia galima prisiminti Stalino vidaus politikos žaidimus, – jis sumaniai išnaudojo „karinę grėsmę“ sustiprinti savo aparatines pozicijas. Tačiau tas faktas, kad tokia išgalvota grėsmė buvo taip lengvai parduodama šalies viduje, byloja, kad tam buvo priežasčių.<br /> Dera porą žodžių tarti apie „pavojaus“ pasekmes. Karinės grėsmė išpūtimas buvo svarus argumentas realizuojant radikaliausią kolektyvizacijos ir pagreitintos industrializacijos versiją, skatino špionomanijos vystymąsi ir platesnes represijas.<br /> Viktor Deni. Mūsų atsakas kenkėjams interventams. 1931 metų plakatas<br /> SSRS pirmoji, likus dar 6 metams iki Hitlerio atėjimo į valdžią, pradėjo staigiai didinti karines išlaidas, kai tuo tarpu likęs pasaulis, (gal tik išskyrus Japoniją), jas nuosekliai mažino. Ketvirtojo dešimtmečio viduryje SSRS tankų ir karinių lėktuvų turėjo panašiai, jei ne daugiau, nei visas likęs pasaulis.<br /> Taip, paskui tai pravertė kare su Hitleriui, bet juk karo galėjo ir nebūti. Negana to, būtent veržlus SSRS karinis augimas skatino daugelį ir Vokietijoje iki 1933-ųjų, ir po 1933-ųjų anglus ir prancūzus palaikyti Hitlerį, kaip atsvarą komunistinei grėsmei.<br /> Trečiasis epizodas: 1945–1962. Mitas — dalis realybės<br /> Šiaip jau ir Antrojo pasaulinio karo metu, jei anglai ir amerikiečiai būtų regėję SSRS kaip egzistencinę grėsmę, kurią verta būtinai panaikinti, jie būtų galėję, visų pirma, sustabdyti lendlizą 1943 metais, kai tik greitos SSRS kapituliacijos grėsmė pranyko; antra, sutelkti jėgas iš pradžių į Japoniją, skiriant minimaliai resursų Vokietijos bombardavimui; galiausiai, laukti, kol atsiras atominės bombos ar tiesiog išsilaipinti vėliau, stebint mėsmalę Rytų fronte.<br /> Tai yra, jei anglai ir amerikiečiai būtų pasirengę bent kiek rimtesniems nuostoliams/grėsmėms vardan vėlesnio SSRS susilpninimo/sunaikinimo, jie galėjo priimti Vokietijos kapituliaciją, kai Rytų frontas buvo kur nors šalia Smolensko (kur jis ir buvo išsilaipinimo Normandijoje metu). Vietoje to jie įvykdė daugybę įsipareigojimų – nuo simbolinių iki visiškai reali – prieš SSRS, kurių galėjo ir nevykdyti.<br /> O po karo prasidėjo bent 10 metų trukęs periodas, kai iš pradžių amerikiečiai turėjo atominę bombą, o SSRS neturėjo, o paskui JAV atominių bombų turėjo nepalyginamai daugiau, kai SSRS visiškai neturėjo priemonių užtaisus nugabenti iki JAV. 1945-ųjų liepą Manheteno projektas planavo gaminti po 7 užtaisus per mėnesį jau 1945-ųjų gruodį ir „keliariopai daugiau“ pirmoje 1946-ųjų pusėje. T.y. iki 1946-ųjų metų pabaigos galėjo būti parengta mažiausiai 100 bombų.<br />  <br /> Realiai, baigusis karui, gamybos planai buvo smarkiai sumažinti, tačiau 1950 m. JAV turėjo 300 užtaisų, o SSRS – 5, o 1955 metais atitinkamai 2400 ir 200. Ir čia atsimenant, kad bent teorinės galimybės atskirus užtaisus nugabenti iki Amerikos teritorijos atsirado tik šeštojo dešimtmečio antroje pusėje.<br /> Bendrai, jei amerikiečiai išties būtų norėję sunaikinti SSRS kariniais metodais, jie tai galėjo atlikti gan ilgai ir su minimaliais nuostoliais (bent jau patiems amerikiečiams). Jei tokie planai būtų rimti, bombos ant Maskvos turėjo nukristi bent jau 1949 metais, iš karto po pirmųjų sovietinių atominių bombų bandymų. Ir jeigu jos nenukrito tada, racionaliai žiūrint, buvo keista laukti, kad 1962-ais amerikiečiai staiga numes jas pirmieji.<br /> Savo ruožtu Maskva, jei būtų buvusi politinė valia, prie mažiau konfliktiško sambūvio su Vakarais modelio galėjo pereiti bent du kartus. Atsimename, kad šaltąjį karą pradėjo Čerilis, tačiau ir kalba Fultone, ir Trumeno doktrina buvo reakcija į visiškai konkrečius Rytų Europos sovietizacijos veiksmus, kurių būtų buvę galima išvengti, jei SSRS realiai būtų bijojusi konfrontacijos. 10 metų vėliau Chruščiovas, po susitikimo Ženevoje ir vizito JAV, buvo per pusę žingsnio nuo visavertės įtampos panaikinimo. Tačiau situacija vėl grįžo senas vėžes.<br /> Žinoma, kitų epizodų fone „Karibų krizė“ atrodo kaip mažiausiai išgalvota. Visų pirma, buvo visiškai konkretus ir suprantamas Kubos satelito apgynimo motyvas. Antra, kitaip nei trečiojo dešimtmečio Anglija ar dabartiniai Vakarai, septintojo dešimtmečio pradžioje JAV laikė SSRS egzistencine grėsme ir rimtai rengė karinius scenarijus (o dar demonstratyviai skraidė virš sovietų teritorijos ir panašiai), nors prevencinį smūgį palaikantys balsai visuomet buvo marginalūs. Net kai buvo visos galimybės sulyginti su žeme visus sovietinius miestus, JAV viešpatavo tiesioginės konfrontacijos nenumatanti „sulaikymo doktrina“.<br /> Tačiau sovietinės valdžios motyvas „atsverti amerikietišką grėsmę“ buvo svarbus Karibų paaštrėjimo komponentas. Ir šis motyvas kažkodėl įsigalėjo tada, kai SSRS pirmą kartą per 12 metų įgavo jei ne lygiaverčio atsako galimybę, tai bent jau galimybę sukelti nepriimtiną žalą, kas bet kokios logikos požiūriu grėsmę sumažino. Be to, visais apžvelgiamais periodais šeštojo dešimtmečio galas buvo mažiausio SSRS pažeidžiamumo bet kokiu „finansiniu slopinimu“ momentas: nafta didžiulėmis apimtimis dar nebuvo eksportuojama, grūdai — jau, technologijų priklausomybė nuo importo – mažiausia per visą Rusijos istoriją.<br />  <br /> Ir vėl, santykinio silpnumo periodu „pasipriešinimas grėsmei“ ir jos eskalavimas buvo mažesnis, nei tuomet, kai grėsmė objektyviai sumažėjo, o jėgos šiek tiek susilygino.<br /> Ketvirtasis periodas: aštuntojo dešimtmečio galas. Mitas lemia realybę<br /> Baigiantis aštuntajam dešimtmečiui, SSRS buvo savo geopolitinės galios viršūnėje. Pagaliau pasiektas branduolinių užtaisų paritetas. Pasiekti priešraketinės gynybos susitarimai ir kiti „iškrovos“ elementai. JAV pralaimėjo karą Vietname. Vakaruose viešpatauja antikarinės nuotaikos.<br /> Kitaip nei ankstesniuose epizoduose, prieš šį nebuvo momento, kai „Vakarai galėtų sunaikinti, jei panorėtų“. Visgi jėgų santykis baigiantis aštuntajam dešimtmečiui atrodė daug palankesnis SSRS, nei 10 metų anksčiau. Ir Vakarų karinis pranašumas, ir psichologinis pasirengimas tuo pranašumu pasinaudoti radikaliai sumenko. Racionaliai svarstant, jokių grėsmių iš principo neegzistavo.<br /> Ir štai Politbiuro posėdyje apie padėtį Afganistane gynybos ministras Ustinovas kalba apie tai, kad CIA stengiasi sukurti „naują Didžiąją Osmanų imperiją“, įtraukiant ir pietines SSRS respublikas; apie Afganistane dislokuotas amerikietiškas „Pershing“ tipo raketas; apie galimybę Irakui ir Pakistanui panaudoti Afganistano urano išteklius kurti nuosavą branduolinį ginklą ir taip toliau. Ir vėl SSRS „priešų apsuptyje“ ir reikia nedelsiant „ginkluotis“. Įsiveržimas į Afganistaną pateikiamas kaip gynybinis veiksmas.<br /> Suprantama, bet kurios šalies kariškiai visuomet linkę pervertinti grėsmes, taip užsitikrindami papildomą biudžetą. Tačiau keliame tą patį klausimą: kiek Ustinovas realiai tikėjo visomis šiomis grėsmėmis ir būtinybe būtent „gintis“ nuo jų? Kodėl Politbiuro nariai nepasiūlė maršalui pasigydyti, o nusprendė užsiimti „gynyba“ Afganistane?<br /> Paskutinis epizodas: dabartis<br /> Fabula visiems žinoma ir detaliai perpasakoti jos nereikia. Tik pabrėšiu, kad jei kolektyviniai Vakarai iš tiesų planuotų sunaikinti ar užgrobti Rusiją, tai patogesnį laiką, nei dešimtasis dešimtmetis, sugalvoti būtų sunku.<br /> Tačiau Rusijos silpnumo periodu Vakarų pastangos (tegul ir ne tokios energingos, kaip galėjusios būti) vėl buvo nukreiptos užkirsti kelią chaosui, užtikrinti stabilizaciją, į viso SSRS branduolinio potencialo perdavimą Rusijai, kreditus humanitarinę pagalbą ir t.t. Ir vėl maksimalaus silpnumo periodu grėsmės iš Vakarų temos viešojoje erdvėje ir Kremliaus retorikoje nebuvo. Ir vėl, vos jėgų balansas vos vos pasikeitė ir visi racionalūs argumentai susiklostė taip, kad Kremliaus gyventojai galėtų jaustis saugiau, Vakarų grėsmės tema ir vėl ėmė pūstis. Ir čia ne tiek svarbi į tautą nukreipta propaganda: ši grėsmė kuo toliau tuo realesnė atrodo pačiam Rusijos elitui.<br />  <br /> Per visus tuos metus, kai aprašytas siužetas kelis kartus kartojosi, Vakarų elgesys buvo kuo nuosekliausias. Kaskart jis buvo pasirengęs visaip palaikyti SSRS/Rusijos satelitų didesnio savarankiškumo, o nacionalinių pakraščių — nepriklausomybės siekį. Gerokai mažesnį norą ir menkesnius resursus jie skyrė atitinkamas vertybes deklaruojančioms jėgoms pačioje Rusijoje. Vakarai taikė (vangiai ir neefektyviai) ekonomines sankcijas. Tačiau nė karto, netgi turėdami visas galimybes, anglai amerikiečiai nesistengė nei užgrobti kokių nors Rusijos teritorijų, nei likviduoti šalį kaip geopolitinę esybę/karinę grėsmę. Kiekvieną kartą viena ar kita forma taikyta sulaikymo doktrina — ir ne tik Rusijos atžvilgiu. Čerčilių deficitas buvo jaučiamas ir anksčiau, o dabartiniai Vakarų politikai — vien Čemberlenai.<br /> Stabili ir kita lygties pusė: Rusijos vadovybės sąmonėje grėsmė kiekvieną kartą tuo didesnė, kuo mažiau objektyvių priežasčių. Ir net jei kiekvienoje iteracijoje Rusijos užsienio politikoje yra išskaičiavimo ar žaidimo elementas, faktas, kad nemenka Rusijos elito dalis iš tiesų tiki tokia grėsme, yra savarankiškas situacijos vystymosi faktorius.<br /> Jei laiptinės kaimynas mano, kad per sieną jį švitinate kosminiais mirties spinduliais, vargu ar jums pavyks įtikinti jį tokios prielaidos absurdiškumu logiškais argumentais. O jei kaimyno elgesys neprognozuojamas, galimybės jį paveikti – ribotos ir jums vis viena tenka gyventi greta, tai „švitinimo nutraukimo“ garantijų aptarimas nėra beprasmis. Dar daugiau, jei nuosavo kambario sienų apklijavimas aliuminio folija sumažins ekscesų iš kaimyno pusės tikimybę, tai ir tokia priemonė gali atrodyti praktiškai protinga.<br /> Tik bėda, kad visada yra rizika, kad kaimynas pabandys „likviduoti spindulių grėsmę“ (na, arba jūs patys imsitės preventyvių veiksmų). Todėl geriau, aišku, kaimynui pasigydyti.<br /> republic.ru<br /> ▲  ","2022-01-13 20:06:02"
"42712465","337490","KAM tema: Saugumo ir gynybos politika [i]","Europoje iškilo didžiausias per 30 metų karo pavojus – tokiu pareiškimu prasidėjo NATO ir Kremliaus derybų tęsinys","Europoje iškilo didžiausias per 30 metų karo pavojus – tokiais pareiškimais ketvirtadienį Vienoje prasidėjo trečias NATO ir Kremliaus derybų raundas. Deja, be rezultatų. Rusijos atstovai NATO agresijos pavyzdžiu net įvardija Lietuvą ir kitas Baltijos šalis ir sako nematantys prasmės artimiausiu metu vėl sėsti prie derybų stalo.<br /> Aljansas nemažėjant įtampai jau skelbia siunčiantis į Lietuvą papildomų karinių pajėgumų – naikintuvų, o Vašingtonas jau ruošia naujas sankcijas Rusijai – taip pat ir asmeniškai Putinui.<br /> Rusija derasi su Vakarais. Jau ne pirmą dieną Europos sostinėse oficialiai susitinka ir dėsto reikalavimus, o Ukrainos pašonėje šaudo. Tankų pratybos Rostovo srityje prasidėjo tuo pačiu metu, kaip ir karščiausi derybų raundai.<br /> NATO ir Rusijos atstovų susitikimas ketvirtadienį, po nerezultatyvių derybų Ženevoje ir Briuselyje, persikelia į Austrijos sostinę Vieną, Europos Saugumo ir Bendradarbiavimo Organizacijos formatą. Ir prasideda organizacijos pirmininko, lenkų užsienio reikalų ministro perspėjimu.<br /> „Atrodo, kad karo grėsmė ESBO teritorijoje yra didžiausia per paskutinius 30 metų“, – sako Lenkijos užsienio reikalų ministras Zbigniewas Rau.<br /> Šiandieninėse derybose dalyvauja 57 nuolatinės ESBO narės, taigi ir Ukraina, prie kurios sienų Rusija telkia karius. Tačiau jau po vakarykščių derybų tapo aišku, kad Vakarai su Rytais – bent kol kas – visiškai neranda sąlyčio taškų. Maskvos pasiuntinys po derybų Briuselyje net pavadino Baltijos šalis – NATO agresijos pavyzdžiu.<br /> „Situacija kardinaliai pasikeitė po jų įstojimo į NATO. Po to – šis ramiausias karine prasme regionas Europoje buvo paverstas karinių varžybų arena“, – teigia  Rusijos užsienio reikalų viceministras Aleksandras Gruško.<br /> Amerikiečių derybininkė rusams atsako atvirai, tokių šalių kaip Ukraina grėsmė Rusijai – net skamba nelogiškai.<br /> „Ji (Rusija) yra galinga šalis. Teiginys, kad jiems grasina Ukraina – mažesnė, besivystanti demokratija – sunkiai suvokiamas“, – sako JAV valstybės sekretoriaus pavaduotoja Wendy Sherman.<br /> Trečias derybų raundas Vienoje baigėsi neilgai trukęs. Be jokio proveržio. Kaip ir pirmieji du. Rusijai nepatinka, kad NATO šalys nepasiduoda jos šantažui.<br /> „Koordinuota kolektyvinių Vakarų pozicija rodo, kad konstruktyvios reakcijos į mūsų pasiūlymus, mes, deja, nesulaukiame“, – kalba Rusijos atstovas Aleksandras Lukaševič.<br /> Rusijos užsienio reikalų viceministras sako, kad jei NATO neketina užverti durų naujiems nariams ir atitraukti infrastruktūros toliau nuo Rusijos sienų – nėra reikalo artimiausiu metu vėl sėsti prie derybų stalo.<br /> „Mums jau nėra kur trauktis, mes jau imsimės kitų priemonių ir veiksmų prieš oponentus – jei jie pagaliau neatsižvelgs į mūsų reikalavimus“, – teigia Rusijos užsienio reikalų viceministras Sergejus Riabkovas.<br /> Jei tolesni Kremliaus veiksmai reiškia Ukrainos puolimą – Amerikos senatoriai jau ruošia Rusijai naujas paralyžiuojančias sankcijas. Jie pateikė įstatymo projektą pavadinimu „Ukrainos suverenumo gynimo aktas“. Jame – ir pusės milijardo dolerių karinė parama Ukrainai, sankcijos Rusijos bankiniam sektoriui ir net asmeniškai Vladimirui Putinui. Kremlius pyksta.<br /> „Kalbame apie sankcijas, kurias iš esmės – turint omeny neišvengiamą adekvatų atsaką – faktiškai galima prilyginti ketinimams nutraukti ryšius“, – sako Kremliaus atstovas Dmitrijus Peskovas.<br /> O kol Kremlius niršta – mūsų prezidentas Gitanas Nausėda telefonu kalbasi su NATO generaliniu sekretoriumi: „Kaip pamenate, paskutinis rusų ar sovietų karys paliko mūsų teritoriją 1993 m.“<br /> NATO netrukus žada sustiprinti karinius pajėgumus Baltijos regione. Iš Danijos mėnesio pabaigoje į Lietuvą atskris 4 naikintuvai F-16, kurie iš Šiaulių vykdys oro policijos misiją. O į Baltijos jūrą netrukus atplauks ir Danijos karinė fregata su 160 karių įgula.<br /> Rusijos grasinimus ir Ukrainos likimą šiandien neformaliuose posėdžiuose Prancūzijos Breste aptaria ir bendrijos gynybos, ir užsienio reikalų ministrai.<br /> „Privalome padėti Ukrainai eiti keliu, kurį ji pasirinko 2014 m. ir atverti jiems galimybę prisijungti prie Europos bendruomenės“, – tikina užsienio reikalų ministras Gabrielius Landsbergis.<br /> NATO tvirtai laikosi pozicijos, kad Rusija neturi veto teisės dėl šalių stojimo į Aljansą ir neturi teisės reikalauti, kad NATO atitrauktų pajėgas iš tokių šalių, kaip Lietuva. Tačiau pasiūlė Rusijai tęsti derybas ginkluotės kontrolės ir raketų dislokavimo klausimais.","2022-01-13 20:00:00"
"42712409","337490","KAM tema: Saugumo ir gynybos politika [i]","„Bloomberg“: Lietuva – maža šalis, papuolusi į didelę bėdą","Ši Baltijos tauta – tik dar viena valstybė, kuriai tenka kentėti Kinijos ekonominę rūstybę. Jos draugai turėtų jai padėti – ir sykiu sustiprinti savo gynybą, rašo „Bloomberg“ redakcinė kolegija.<br /> Lietuvos žemėlapis. Kuršių marias Lietuva dalinasi su Rusija<br /> Lietuva – maža šalis, papuolusi į didelę bėdą.<br /> Po serijos suvokiamų nepagarbos ženklų Kinija mažytei Baltijos valstybei skyrė didžiulę ekonominę bausmę. Pastarosiomis savaitėmis spaudimas drastiškai išaugo po to, kai Taivano pareigūnai Lietuvos sostinėje atidarė de facto ambasadą salos vardu. (Daugelis kitų tokių įstaigų visame pasaulyje, įskaitant JAV ir kelias Europos valstybes, vadina jas Taipėjaus, o ne Taivano vardu.)<br /> Atsakydama į tokį žingsnį Kinija sumenkino diplomatinius santykius su Lietuva ir bent jau laikinai pašalino šalį iš savo muitų sistemos, nutraukdama dvišalę prekybą. Pranešama, kad dabar Pekinas taikosi į lietuviškus komponentus, perspėdamas tarptautines kompanijas išbraukti Lietuvą iš savo tiekimo grandinių.<br /> Lietuva yra mažiausiai penktoji Europos tauta, susidūrusi su Kinijos nepasitenkinimu nuo 2009 m. už tokius nusižengimus, kaip susitikimas su Dalai Lama (Danija), solidarumo su Taivanu išreiškimas (Čekijos Respublika), žmogaus teisių pažeidimų akcentavimas (Norvegija, Švedija) ir kiniškos 5G technologijos uždraudimas (vėl Švedija). Taikiniai Indijos ir Ramiojo vandenyno regione patyrė dar griežtesnių bausmių.<br /> Dėl teritorinio ginčo Kinija nutraukė retųjų iškasenų eksportą į Japoniją; suorganizavo vartotojų boikotą Pietų Korėjos įmonėms dėl JAV raketų sistemos dislokavimo; dėl įvairių kitų suvokiamų nepagarbos ženklų užblokavo milijardinį importą iš Australijos, Kanados ir Filipinų.<br /> Skirtingai nuo JAV sankcijų tokioms šalims kaip Iranas ir Šiaurės Korėja, kurios yra skaidrios ir sudarytos pagal aiškią teisinę sistemą, Kinijos veiksmai dažnai nedeklaruojami, kad prireikus juos būtų galima paneigti, ir nukreipti į kritikos užgniaužimą.<br /> Tokia taktika vilios vis labiau, nes Kinijos galia – jau nekalbant apie jos pranašumo jausmą – auga. Neišvengiamai sulauksime ir daugiau panašių spaudimo kampanijų, ypač jei tokios šalys kaip Lietuva galiausiai bus priverstos kapituliuoti.<br /> Vakarų atsakas šiai dienai neatitinka iššūkio masto. Sulaukusi Lietuvos prašymų, Europos Sąjunga šią problemą iškėlė Pasaulio prekybos organizacijai ir tiesiogiai Kinijos pareigūnams, o JAV, JK, Prancūzija ir Vokietija išreiškė solidarumą su savo NATO sąjungininke.<br /> Tačiau iš esmės Lietuva buvo palikta gintis pati, kaip ir daugybė kitų šalių bei kompanijų, atsidūrusių panašioje padėtyje. Kol bus patvirtinta siūloma „kovos su prievarta priemonė“, kuri suteiktų ES galią reaguoti į ekonomines prievartos priemones apribojant finansines paslaugas, prekybą ir investicijas, praeis ne vienas mėnuo.<br /> O kol kas Lietuvos draugės turėtų nuveikti daugiau, kad padėtų jai atlaikyti Kinijos spaudimą. Taivanas jau ėmėsi veiksmų, paskelbdamas 1 mlrd. dolerių kreditų ir paskolų fondą bendriems Lietuvos ir Taivano įmonių projektams ir 200 mln. dolerių fondą investicijoms į Lietuvą, tuo pat metu dėdamas pastangas nukreipti Kinijos uostuose įstrigusias lietuviškas prekes.<br /> ES turėtų skirti kompensacijas verslui ir darbuotojams, kuriuos tiesiogiai paveikė Kinijos apribojimai; kartu su JAV ir kitais partneriais Europos vyriausybės galėtų padėti rasti naujų rinkų lietuviškoms prekėms ir naujų pagrindinių žaliavų šaltinių. Be to, ES pareigūnai turėtų Kinijos lyderiams leisti suprasti, kad bandymai kištis į bendrąją rinką toleruojami nebus. Jie turėtų paspartinti pastangas rinkti įrodymus oficialiam skundui PPO.<br /> Panašiai mąstančios šalys taip pat turėtų sustiprinti gynybą, apsisaugodamos nuo būsimos tokio pobūdžio prievartos.<br /> Grasinimai imtis atsakomųjų priemonių gali tiesiogiai ir neatgrasyti Kinijos, ypač dėl tokių opių klausimų kaip Taivanas.<br /> Tačiau geresnis pasiruošimas gali padėti neutralizuoti jos taikomų spaudimo kampanijų poveikį. Pavyzdžiui, vyriausybės galėtų įsteigti oficialų pagalbos fondą nukentėjusioms įmonėms, sykiu siūlydamos papildomas paskatas nukreipiant svarbias tiekimo grandines „į draugiškus krantus“ – patikimesniems sąjungininkams.<br /> Jos taip pat turėtų sekti ir viešinti grėsmes, kurių sulaukia kompanijos, nes daugelis jų niekada neiškeliama į šviesą.<br /> Koordinuoti veiksmai tiesiog būtini; Vokietija turėtų pamėginti pasiūlyti konsensusą, kai šiais metais organizuos G-7 susitikimą.<br /> Lietuva nebus paskutinė valstybė, sužinojusi, kiek kainuoja stoti Kinijai skersai kelio. Protingi ir suderinti veiksmai gali šias išlaidas sumažinti – ir galbūt paskatinti Pekiną ieškoti kitų būdų išreikšti savo nepasitenkinimą.<br /> Svarbiausios Bloomberg verslo naujienos – Tavo pašto dėžutėje. Prenumeruok!<br /> Klaida el.pašto adrese<br />   Sutinku su taisyklėmis","2022-01-13 19:50:00"
"42711639","337490","KAM tema: Saugumo ir gynybos politika [i]","Višegrado ketvertas: aljansas, kuris buvo ir kurio nebėra?","Lenkija, Vengrija, Slovakija ir Čekija įprastai grupuojama į Višegrado ketvertą (V4). Bet, kadangi Praha ir Bratislava jau labiau žvelgia į liberalią demokratiją, o Budapeštas su Varšuva kaip tik nuo jos nusigręžia, dabar šį formatą derėtų pervadinti V2+2. Su 15min bendravę analitikai pripažino, kad skirčių tikrai yra – bet jų buvo visada.<br />Nesutarimų būdavo visada<br />Aišku, oficialiai šios keturios šalys nenaikina Višegrado ketverto formato, kuris buvo sukurtas dar 1991 metais, kai Rytų Europa buvo ką tik nusimetusi komunizmo pančius ir jau pradėjusi žvelgti į ES bei NATO.<br />Be to, nors kalbama, kad dabar trajektorijos labai jau skirtingos, nesutarimų ir net pavojingos įtampos regione būta ir anksčiau.<br />„Višegrado darinys buvo sukurtas norint parodyti Vakarams, kad šios keturios šalys, išsivadavusios iš komunizmo, geba bendradarbiauti, palaikyti gerus kaimyniškus santykius.<br />Bet įtampų visada buvo. 1995 metais Slovakijos kariuomenėje netgi buvo paskelbta karinė parengtis, nes nebuvo įmanoma susitarti su Vengrija dėl upių ir kitų teritorijų“, – priminė M.Antonovičius.<br />Luko Balandžio / 15min nuotr./Marijuš Antonovič<br />Analitiko teigimu, ilgą laiką šis formatas nebuvo dažnai naudojamas – tik vėliau tuometiniai Lenkijos politiniai lyderiai Donaldas Tuskas ir Radoslawas Sikorskis atsigręžė į Višegrado ketvertą.<br />„Sikorskis mėgdavo sakyti, kad sudėjus Višegrado valstybių balsus jų svoris yra tolygus Vokietijai. Vėlgi, interesai neretai būdavo sunkiai suderinami, be to, trūko ir kompromiso kultūros.<br />M.Antonovičius: 1995 metais Slovakijos kariuomenėje netgi buvo paskelbta karinė parengtis, nes nebuvo įmanoma susitarti su Vengrija dėl upių ir kitų teritorijų.<br />Formatas labiausiai atsigavo, kai visose šalyse valdžią turėjo populistai. Bet net tada V4 buvo naudojamas vidaus politikos ir viešųjų ryšių tikslais – daugiausia bandant ką nors užblokuoti. Ryškiausias pavyzdys – migracijos klausimai“, – aiškino M.Antonovičius.<br />Šiuo metu yra ir daugiau dalykų, dėl kurių sutariama. Pavyzdžiui, kartu kovojama prieš ES Mobilumo paketo nuostatas, susijusias su reikalavimais vilkikų vairuotojams – ir Višegrado ketvertas, ir Lietuva teigia, kad daroma žala regiono logistikos kompanijoms.<br />„Scanpix“ nuotr./Vokietijos vilkikų poilsio aikštelė<br />Be to, Višegrado ketverto šalys pasisako už palankesnę bloko politiką atominės energetikos atžvilgiu. Praėjusį mėnesį Lenkijos ir Čekijos delegacijos torpedavo pastangas surasti bendrą kalbą energetikos klausimais, prieš tai nesėkmingai pabandė reformuoti ES prekybos emisijomis sistemą.<br />Vis dėlto dabar daug kas šias valstybes ir skiria – tarkime, požiūris į Rusiją ir Kiniją ar į pastangas susieti lėšų iš ES fondų mokėjimą su teisės viršenybės principo laikymusi.<br />Pavyzdžiui, lenkai su Kinija gana noriai bendradarbiauja, o naujoji Čekijos vyriausybė šią savaitę pažadėjo stiprinti ryšius su Taivanu ir peržiūrėti santykius su Pekinu.<br />„Scanpix“/AP nuotr./Xi Jinpingas<br />Be to, Praha ir Varšuva pykstasi dėl Turovo anglies kasyklos, kuri yra prie Lenkijos sienos su Čekija. Lenkai nepakluso ES Teisingumo Teismo nurodymui uždaryti kasyklą ir dabar yra kasdien baudžiami 500 tūkst. eurų bauda.<br />Praha keičia kryptį, bet ne viskas taip paprasta<br />„Tarp šių šalių ryškėja vis didesni politiniai ir kultūriniai skirtumai. Yra bendrų sričių, tačiau bet kokio romano kvapas seniai išgaravęs“, – tvirtino Varšuvos tarptautinių santykių centro tarybos narys Eugeniuszas Smolaras.<br />Kaip minėta, pagrindinė pokyčių priežastis – pasikeitęs tonas Bratislavoje ir Prahoje. Pernai Slovakijos vyriausybei vadovauti pradėjęs Eduardas Hegeras, regis, kratosi antieuropietiško populizmo šleifo, o dabar darbą kaimyninėje Čekijoje pradeda posūkį į Vakarus žadantis premjeras Petras Fiala.<br />„Zuma Press“/„Scanpix“ nuotr./Petras Fiala<br />Tad slovakai jau nebe vieni. Neatsitiktinai šios šalies aplinkosaugos ministras Janas Budajus „Politico“ prisipažino: „Mane asmeniškai labai nudžiugino Čekijos parlamento rinkimų rezultatai. Dabar jau žaidžiame du prieš du.“<br />Ryškiausi skirtumai – dėl teisės viršenybės. Antai vienas Slovakijos pareigūnas teigia, kad Praha ir Bratislava nusiteikusios stiprinti Bendriją, o ne ją skaldyti.<br />„Pagaliau čekai sako tai, ko nesakydavo buvusio ministro pirmininko Andrejaus Babišo valdymo metais. Aišku, kaip visa tai paveiks Višegrado ketvertą, dar neaišku“, – teigė pareigūnas.<br />Nors Praha keičia kryptį, naująją čekų vyriausybę sudaro labai įvairios partijos – nuo ryškiai konservatyvių iki ultraliberalių. Akivaizdu, kad jų požiūris į Vengriją ir Lenkiją nėra vienodas.<br />Vienas Slovakijos pareigūnas teigė, kad Praha ir Bratislava nusiteikusios stiprinti Bendriją, o ne ją skaldyti.<br />Pavyzdžiui, M.Beką į Čekijos ES reikalų ministrus pasiuntė centristinis merų ir nepriklausomų politikų judėjimas „Stan“, o P.Fiala yra Demokratinės piliečių partijos atstovas.<br />Pastaroji politinė jėga Europos Parlamento Europos konservatorių ir reformuotojų frakcijoje dirba kartu su lenkų „Teisės ir teisingumo“ partija. Kita vertus, iš naujųjų Čekijos valdančiųjų stovyklos neseniai jau išsprūdo keli pasisakymai, esą Praha negali „užsimerkti ir nematyti to, kas vyksta Lenkijoje“.<br />„Nepanašu, kad šis blokas dabar būtų veikiantis. Galbūt iš Lenkijos pusės matomas didžiausias noras pasitempti, bet trukdo praktiniai dalykai, o vidaus politikos ir viešųjų ryšių vaidmuo dar labiau sunykęs.<br />Dabar jau ir santykis su Vokietija kitoks. Čekijoje Babišas mėgdavo telkti Višegrado ketvertą antivokiškumu“, – 15min kalbėjo M.Antonovičius.<br />Jis irgi atkreipė dėmesį į krizę Lenkijos ir Čekijos dvišaliuose santykiuose dėl Turovo anglies kasyklos ir elektrinės. ES Teisingumo Teismas pernai rudenį nurodė Varšuvai kasdien mokėti po 500 tūkst. baudą už šių objektų daromą žalą aplinkai.<br />„Reuters“/„Scanpix“ nuotr./Turovo anglies kasykla Lenkijoje<br />„Priskirtos baudos milijoninės. Jei Čekija eitų kartu su Lenkija, ji atsisakytų į šalį plaukiančių išmokų, kurias čekams priteisė tas pats teismas. Tai būtų savižudybė, žvelgiant net ne vertybiškai, o pragmatiškai“, – pastebėjo M.Antonovičius.<br />Svarbus aspektas – euras<br />Tiek Varšuvai, tiek Budapeštui bendradarbiavimas Višegrado ketverto formatu yra tapęs svarbiu diplomatiniu įrankiu – ypač tokiu metu, kai abi sostinės vis labiau izoliuojamos.<br />Dar neseniai visų keturių šalių lyderiai vienydavo jėgas per svarbiausius susitikimus ir bandydavo bendru svoriu, o ne pavieniui prispausti kitas ES šalis.<br />Dabar Vengrijos premjeras Viktoras Orbanas pripažįsta, kad keturios valstybės į ateitį ES jau žvelgia skirtingai, bet ramina, esą jokio konflikto nėra. Bet jis nepraleido progos įkąsti Slovakijai.<br />„Reuters“/„Scanpix“ nuotr./Vengrijos premjeras Viktoras Orbanas<br />„Trys Višegrado šalys nepriklauso euro zonai, o viena priklauso, – gruodį aiškino V.Orbanas, kuriam šiemet gresia rimtas opozicijos iššūkis per rinkimus. – Ir todėl Slovakijos situacija, jos santykis su Briuseliu, jos santykis su vokiečiais, su finansų ministrų taryba yra visiškai kitoks nei mūsų.“<br />„Mes esame labiau suverenūs. Slovakija turi kitokią manevrų laisvę. Ši dinamika yra Višegrado sistemos dalis ir sukelia įtampą, bet ne konfliktą“, – pridūrė Vengrijos vyriausybės vadovas.<br />V.Orbanas: Slovakijos situacija, jos santykis su Briuseliu, jos santykis su vokiečiais, su finansų ministrų taryba yra visiškai kitoks nei mūsų.<br />M.Antonovičiaus manymu, šių šalių santykiuose svarbus aspektas yra etninių vengrų mažumos Slovakijoje padėtis: „Bent jau neseniai ši mažuma buvo skilusi į dvi partijas ir neturėjo atstovų parlamente. Tačiau slovakai, regis, ir nenori niekaip riboti vengrų.“<br />„O tas pašaipus tonas jau yra Trianono komplekso dalis, skirta vidaus politikai. Vis dėlto Orbanas ne veltui mini narystę euro zonoje – tai tikrai svarbu, nes dabar, kai vis kalbama apie dviejų greičių Europą ir norą integruotis, Slovakija žino, kad su euru bus greitesniųjų grupėje.<br />Bratislava nemato priežasčių, kodėl Slovakijai reiktų žūtbūt kovoti už tai, kad pirmųjų šalių grupėje atsidurtų ir Lenkija su Čekija“, – 15min sakė M.Antonovičius.<br />Be to, nors Lenkija ir Vengrija priešinasi ES pastangoms nubausti šias šalis, jų politika Rusijos atžvilgiu visiškai skirtinga. Varšuva Rusiją vadina grėsme, o V.Orbanas palaiko gana artimus ryšius su Kremliumi.<br />„Reuters“/„Scanpix“ nuotr./Lenkijos premjeras Mateuszas Morawieckis<br />Antai paklaustas, ar sutinka su Varšuvos vertinimu, esą Rusija susijusi su migracijos krize Baltarusijos ir ES pasienyje, jis pareiškė, kad dar nematė jokių tokių kaltinimų įrodymų, ir pridūrė, esą mato Europoje tendenciją kaltinti Rusijos prezidentą Vladimirą Putiną, kai tik kas nors nutinka.<br />Bendradarbiavimo prasmė sumažėjusi<br />O tai jau atveria galimybių skrynią Prahai. Čekas europarlamentaras Tomašas Zdechovsky atvirai sako, kad Vengrija „labai gerai sutaria su Putinu ir Rusija“, bei priduria, esą Praha turi aktyviau bendradarbiauti su Varšuva, nes „susiduria su tokia pat rusiška propaganda“.<br />V.Orbanas taip pat suerzino naująją čekų vyriausybę, kai per rinkimų kampaniją šioje šalyje vyko padėti Andrejui Babišui – dabar jau buvusiam premjerui. T.Zdechovsky tokį elgesį vadina „didžiule klaida“, dėl kurios Vengrijos lyderis Višegrade esą bus kur kas labiau izoliuotas.<br />„Scanpix“/AP nuotr./Andrejus Babišas<br />Anot Europos Parlamento nario, Čekijos vyriausybė pirmenybę skirs santykiams su Slovakija ir Lenkija, taip pat aktyviau nei ankstesnė valdžia vystys dialogą su Austrija ir Vokietija.<br />Tiesa, Prahoje nė nelabai slepiamas noras, kad pasikeistų valdžia ne tik Budapešte, bet ir Varšuvoje. Kaip minėta, V.Orbanui pirštinę meta susivienijusi opozicija, o pokyčiai Lenkijoje pageidaujami dėl problemiško „Teisės ir teisingumo“ partijos elgesio.<br />Čekijos vyriausybė pirmenybę skirs santykiams su Slovakija ir Lenkija, taip pat aktyviau nei ankstesnė valdžia vystys dialogą su Austrija ir Vokietija.<br />„Bendradarbiavimo V4 formatu prasmė sumažėjusi. Tiesa, tai gali pasikeisti po rinkimų abiejose šalyse (Vengrijoje ir Lenkijoje, – red.)“, – mano M.Bekas.<br />Kol kas skirtumai ir nesutarimai akivaizdūs. Vienas Čekijos diplomatas „Politico“ pareiškė: „Jau keleri metai kai kurios šalys formatą mato kaip V2+2. Dabar iš esmės esame priešinguose poliuose – vaizdas pasitraukus Babišui visiškai pasikeitė.“<br />O Čekijos parlamento žemųjų rūmų pirmininkė Marketa Pekarova Adamova piktai sukritikavo V.Orbaną, kai šis pareiškė paramą Kazachstano prezidentui Kassymui-Jomartui Tokayevui.<br />„Scanpix“/ITAR-TASS nuotr./Kassymas-Jomartas Tokayevas<br />„Viktoras Orbanas de facto parėmė Kazachstano žmonių šaudymą ir Rusijos armijos atvykimą. Vengrija nėra Orbanas – yra daug piliečių, kuriems tokie pareiškimai nepatinka, ir aš juos palaikau“, – tviteryje parašė politikė.<br />Čekų naujienų portalo Respekt.cz politikos apžvalgininkas Ondrejus Kundra, kalbėdamas su 15min, vis dėlto paragino palaukti ir apie pokyčius spręsti remiantis veiksmais, o ne vien žodžiais.<br />„Kažkas tikrai keičiasi. Bet kol kas galime kalbėti tik apie skirtingas skirtingų žmonių nuomones – įdomu, kaip jie elgsis, kai reiks užsiimti tikra politika, pavyzdžiui, pasisakyti dėl teisės viršenybės“, – teigė O.Kundra.","2022-01-13 18:58:00"
"42711889","337490","KAM tema: Saugumo ir gynybos politika [i]","Vokietijos diplomatijos vadovė kitą savaitę viešės Ukrainoje ir Rusijoje","Vokietijos užsienio reikalų ministrė Annalena Baerbock kitą savaitę viešės Ukrainoje ir Rusijoje, ketvirtadienį pranešė Kijevas ir Maskva.<br /> Pirmadienį, sausio 17 dieną, vokiečių diplomatijos vadovė lankysis Ukrainoje, sakė Užsienio reikalų ministerijos atstovas Olehas Nikolenka.<br /> Tuo metu sausio 18 dieną A. Baerbock viešės Maskvoje ir susitiks su Rusijos diplomatijos vadovu Sergejumi Lavrovu, pranešė rusų URM atstovė Marija Zacharova.<br /> „Sausio 18 dieną Lavrovas susitiks su Vokietijos federaline užsienio reikalų ministre. Ji su darbo vizitu lankysis Maskvoje, tai bus pirmasis tiesioginis abiejų ministrų susitikimas po Baerbock paskyrimo“, – sakė ji per spaudos konferenciją.<br /> „Susitikimo metu planuojama aptarti Rusijos ir Vokietijos santykių būklę ir perspektyvas, politinių kontaktų grafikų formavimą, praktinius bendradarbiavimo mezgimo prekybinėje-ekonominėje, kultūrinėje-humanitarinėje, istorinėje- memorialinėje srityse aspektus. Taip pat [bus aptarti] tarpparlamentinės, regioninės, tarpvisuomeninės linijos kontaktai“, – kalbėjo M. Zacharova.<br /> Marija Zacharova / AP nuotr.<br /> „Žinoma, planuojama atkreipti dėmesį į bendradarbiavimo skatinimą atsinaujinančios ir vandenilio energetikos, klimato apsaugos ir ekologijos srityse. Tikimasi nuodugniai apsikeisti nuomonėmis apie aktualiausias tarptautines problemas, visų pirma, stumti mūsų pasiūlymus dėl visapusiškų saugumo garantijų Europoje“, – pabrėžė URM atstovė.<br /> A. Baerbock vizitai rengiami tvyrant geopolitinei įtampai. Vakarai pastaruoju metu kaltina Rusiją ruošiantis įsiveržimui į kaimyninę Ukrainą ir telkiant bendrame pasienyje apie 100 tūkst. karių.<br /> Rusija įnirtingai neigia planuojanti įsiveržimą į Ukrainą ir kaltina NATO kurstant įtampą.<br /> Kanclerio Olafo Scholzo vadovaujama naujoji Vokietijos vyriausybė užėmė griežtą poziciją Maskvos atžvilgiu ir įspėjo, kad nepritars nuo Rusijos per Baltijos jūrą nutiesto kontroversiško dujotiekio „Nord Stream 2“ įjungimui, jei Ukrainoje įvyks nauja „eskalacija“.<br /> Tačiau Vokietijos gynybos ministrė Christine Lambrecht ketvirtadienį perspėjo nenaudoti „Nord Stream 2“ kaip derybų elemento, siekiant išspręsti Ukrainos ir Rusijos konfliktą, ir pavadino jį su tuo „nesusijusiu“.<br /> O. Scholzas anksčiau ketvirtadienį pareiškė, kad vadinamojo Normandijos ketverto atstovai artimiausiu metu planuoja naują susitikimą, nors nepatikslino, kokiu lygiu planuojamos derybos.<br /> „Labai džiaugiamės, kad visų keturių šalių atstovai netrukus vėl susitiks ir atnaujins parengiamąsias derybas“, – Berlyne žurnalistams sakė O. Scholzas.<br /> Olafas Scholzas / AP nuotr.<br /> Anot jo, Vokietija ir Prancūzija bando atgaivinti derybas Normandijos formatu.<br /> O. Scholzas mano, kad norint užtikrinti „bendrą valstybių saugumą ir teritorinį suverenitetą“ Europoje, būtina išnaudoti visus įmanomus derybų su Rusija kanalus.<br /> Normandijos formatas, kuriame aptariamas padėties Donbase sureguliavimas, apima Rusiją, Ukrainą ir tarpininkaujančias Prancūziją bei Vokietiją.<br /> Nuo 2014 metų, kai Rusija aneksavo Krymo pusiasalį, Ukrainos rytiniuose Donecko ir Luhansko regionuose verda konfliktas tarp ukrainiečių kariuomenės ir prorusiškų separatistų. Jis jau pareikalavo 13 tūkst. gyvybių.<br /> Ukraina ir jos Vakarų sąjungininkės kaltina Rusiją siunčiant karių ir ginklų separatistams paremti, bet Maskva tai neigia.","2022-01-13 18:57:00"
"42711456","337490","KAM tema: Saugumo ir gynybos politika [i]","Scholzas: Normandijos ketverto atstovai artimiausiu metu planuoja naują susitikimą","Vokietijos kancleris Olafas Scholzas ketvirtadienį pareiškė, kad vadinamojo Normandijos ketverto atstovai artimiausiu metu planuoja naują susitikimą.<br /> Olafas Scholzas<br /> Vis dėlto jis nepatikslino, kokiu lygiu planuojamos derybos.<br /> „Labai džiaugiamės, kad visų keturių šalių atstovai netrukus vėl susitiks ir atnaujins parengiamąsias derybas“, – Berlyne žurnalistams sakė O. Scholzas.<br /> Anot jo, Vokietija ir Prancūzija bando atgaivinti derybas Normandijos formatu.<br /> O. Scholzas mano, kad norint užtikrinti „bendrą valstybių saugumą ir teritorinį suverenitetą“ Europoje, būtina išnaudoti visus įmanomus derybų su Rusija kanalus.<br /> Normandijos formatas, kuriame aptariamas padėties Donbase sureguliavimas, apima Rusiją, Ukrainą ir tarpininkaujančias Prancūziją bei Vokietiją.<br /> Vėliausias Normandijos ketverto viršūnių susitikimas įvyko 2019 metų gruodį, tuojau po Volodymyro Zelenskio išrinkimo Ukrainos prezidentu.<br /> Nuo 2014 metų, kai Rusija aneksavo Krymo pusiasalį, Ukrainos rytiniuose Donecko ir Luhansko regionuose verda konfliktas tarp ukrainiečių kariuomenės ir prorusiškų separatistų. Jis jau pareikalavo 13 tūkst. gyvybių.<br /> Ukraina ir jos Vakarų sąjungininkės kaltina Rusiją siunčiant karių ir ginklų separatistams paremti, bet Maskva tai neigia.<br /> Kijevo sąjungininkai Vakaruose pastarosiomis savaitėmis skambina pavojaus varpais dėl naujo Rusijos kariuomenės telkimo prie Ukrainos sienų ir galimos invazijos.<br /> Rusija įnirtingai neigia planuojanti įsiveržimą į Ukrainą ir kaltina NATO kurstant įtampą.<br /> BNS","2022-01-13 18:42:00"
"42711252","337490","KAM tema: Saugumo ir gynybos politika [i]","ES ministrai atmeta Rusijos „spaudimą“ dėl Ukrainos","Europos Sąjungos ministrai ketvirtadienį pareiškė, kad nesiderės su Rusija dėl Ukrainos ateities, kol Maskva telks kariuomenę prie savo kaimynės sienos.<br /> Nors ir nepagrasino Rusijos prezidentui Vladimirui Putinui kariniu atsaku, bloko gynybos ir užsienio reikalų ministrai teigė, kad Rusijos įsiveržimas į Ukrainą išprovokuotų griežtas sankcijas ir dešimtmečiams sugadintų Maskvos santykius su ES.<br /> „Rusijos [kariuomenės] judėjimas yra spaudimo dalis“, – prieš Prancūzijos Bresto mieste vykstantį ES gynybos ir užsienio reikalų ministrų susitikimą žurnalistams sakė Europos Sąjungos užsienio politikos vadovas Josepas Borrellis. Pasak jo, „esant spaudimui derybų neturėtų būti“.<br /> Neformalus susitikimas rengiamas po pirmadienį Ženevoje įvykusių JAV ir Rusijos pareigūnų įtemptų derybų. Jų metu joks susitarimas dėl Ukrainos konflikto deeskalavimo nepasiektas, bet abi šalys pasiūlė kalbėtis toliau.<br /> „Buvome patikinti, kad niekas nebus sprendžiama, dėl nieko nebus deramasi be europiečių... [Veiksmai] su amerikiečiais koordinuojami absoliučiai puikiai“, – sakė J.Borrellis.<br /> „100 kontaktų“<br /> Per spaudos konferenciją ES diplomatijos vadovas pridūrė, kad „nepaisant to, kas buvo pasakyta, mes nuolat palaikome ryšį su JAV, šią savaitę buvo daugiau nei 100 kontaktų“.<br /> Nors oficialios bendros rezoliucijos dėl krizės nebus, tikėtina, kad penktadienį pasibaigus užsienio reikalų ministrų susitikimui bus paskelbtas politinis pareiškimas, sakė J.Borrellis.<br /> Vašingtonas ir jo sąjungininkai kaltina Rusiją planuojant invaziją į Ukrainą.<br /> Prie šios šalies sienų Maskva sutelkė apie 100 tūkst. karių ir tai pakurstė nuogąstavimus dėl galimų veiksmų, primenančių 2014 metus, kai Rusija atplėšė nuo Ukrainos ir aneksavo Krymą, be to, pradėjo remti prorusiškus separatistus Rytų Ukrainoje, kur konfliktas jau nusinešė per 13 tūkst. gyvybių.<br /> Įtampai smarkiai išaugus, Rusija taip pat pareikalavo, kad NATO nebepriimtų naujų narių, įskaitant Ukrainą, ir nesteigtų naujų bazių buvusiose sovietinėse respublikose.<br /> „Kol kas nebuvo paleistas nė vienas šūvis ir neperžengta siena, ir tai yra gerai“, – atvykęs į susitikimą sakė Liuksemburgo užsienio reikalų ministras Jeanas Asselbornas.<br /> „Nepulsime Rusijos“<br /> „Labai aišku, kad mes, nei kaip NATO, nei kaip Europos Sąjunga, nepulsime Rusijos“, – sakė J.Asselbornas ir pridūrė, kad pirmyn vedantis kelias yra dialogas.<br /> „Jei kils karinis eskalavimas, visos durys bus užtrenktos dar 20 metų. Rusija negali to norėti“, – kalbėjo jis.<br /> Prancūzų gynybos ministrė Florence Parly sutiko, kad „dialogas yra vienintelis būdas tvariai sumažinti šią įtampą“, tačiau pareiškė, kad ES taip pat yra pasirengusi įvesti „didžiules sankcijas“ Rusijai, jei ji pultų Ukrainą.<br /> JAV senatoriai iš prezidento Joe Bideno Demokratų partijos trečiadienį pagrasino didelėmis pasekmėmis, jei Rusija įsiveržtų į Ukrainą, įskaitant sankcijas prezidentui V.Putinui ir rusų bankams, taip pat 500 mln. dolerių (439,75 mln. eurų) vertės papildomą karinę pagalbą Kijevui.<br /> Tuo metu Kremliaus atstovas Dmitrijus Peskovas žurnalistams pareiškė, kad „sankcijomis valstybės vadovui peržengiama riba, tai galima palyginti su ryšių nutrūkimu“.<br /> Į Brestą atvykusi Vokietijos užsienio reikalų ministrė Annalena Baerbock apibūdino situaciją Ukrainoje kaip „dramatišką“ ir pareiškė, kad bendra ES pozicija krizės klausimu yra labai svarbi.<br /> „Neišnaudojame viso potencialo“<br /> „Kai Europa yra vieninga, mes esame sunkiasvoriai, – kalbėjo ji. – Kai taip nėra, mes neišnaudojame viso savo potencialo.“<br /> ES pirmininkaujanti Prancūzija taip pat ragino ministrus aptarti įtampą Malyje po to, kai Vakarų Afrikos valstybių ekonominė bendrija (ECOWAS) sutarė uždaryti sausumos ir oro sienas su šia šalimi ir įvesti prekybos embargą dėl atidėtų rinkimų.<br /> Tokių priemonių, kurioms pritarė ir Prancūzija, buvo imtasi kariuomenės dominuojamai maliečių vyriausybei praėjusį mėnesį pasiūlius likti valdžioje iki penkerių metų ir tik tada atkurti demokratinę santvarką.<br /> Paryžius Malyje ir kaimyninėse Sachelio šalyse yra dislokavęs tūkstančius savo karių; jie padeda vietos pajėgoms kovoti su džihadistais.<br /> Tačiau Vakarų valstybės apkaltino Malį bendradarbiaujant su rusų samdiniais iš „Wagner“ grupės. J.Borrellis ketvirtadienį pareiškė, kad „jie atvyksta į Malį“, o dislokavimą pavadino „absurdu“.<br /> Atsakydama į tai, ES sustabdė biudžeto pagalbos teikimą Maliui, bet ne tiesioginę pagalbą jo gyventojams, kurių pusė gyvena skurde, sakė jis.<br /> Tuo metu ant susitikimo Breste šešėlį metė COVID-19: Nyderlandų užsienio reikalų ministras Wopke Hoekstra socialiniame tinkle „Twitter“ pareiškė, kad turėjo atšaukti savo dalyvavimą ir izoliavosi namuose, nes jam testu patvirtintas koronavirusas.<br /> W. Hoekstra antradienį viešėjo Briuselyje, kur susitiko su savo kolege iš Belgijos Sophie Wilmes ir J.Borrelliu.","2022-01-13 18:31:48"
"42710957","337490","KAM tema: Saugumo ir gynybos politika [i]","Švedija dėl neįprastų Rusijos veiksmų stiprina karinę parengtį: gatvėse pasirodė kariai","Švedija jai priklausančioje Gotlando saloje Baltijos jūroje ketvirtadienį paskelbė sustiprintą karinę parengtį – strategiškai svarbius objektus ėmė saugoti kariai, kurie matomi ir miestelių gatvėse. Tokių veiksmų šalis ėmėsi išaugus įtampai po to, kai Rusija ėmė svaidytis ultimatumais Vakarams ir telkti karines pajėgas.<br /> Kaip skelbia Švedijos radijas ir leidinys „ Aftonbladet“, strategiškai svarbioje Gotlando saloje nuo ketvirtadienio miestelių gatvėse patruliuoja kariai su technika. Tai patvirtino ir Gotlando pulko ryšių su visuomene karininkas Tomasas Ängshammaras.<br /> „Nuo ketvirtadienio tokie patruliai bus matomi gatvėse ir kai kuriose kitose vietose, tarp jų ir Visbį“, teigė karininkas. Uostai, oro uostai, kiti strategiškai svarbūs objektai saloje, kuri vadinama nepaskandinamu švedų lėktuvnešiu, bus neribotą laiką saugomi karių, siekiant „prisitaikyti prie pakitusios saugumo situacijos. Švedija jau kurį laiką stiprina pajėgumus Gotlande, tačiau atviras karių patruliavimas gatvėse paaštrėjus įtampai yra naujas nerimą keliantis žingsnis dėl padėties.<br /> Swedish troops with ground-launched man-portable Hellfires and Puma AE. pic.twitter.com/xHhO85qikS<br /> — tom (@tom_bullock_) August 31, 2021<br /> „Taip, tai daroma dėl įtampų regione, apie ką kalbėjo ir karinė vadovybė. Mes stipriname savo parengtį. Kol kas nežinome, kokios bus mūsų užduotys, bet mus matysite dažniau“, – pridūrė karininkas, tiesa, nuraminęs, kad tiesioginės karinės grėsmės rizika Gotlandui ar visai Švedijai yra maža. Vis dėlto tokių priemonių Švedija ėmėsi po to, kai trečiadienį Baltijos jūroje buvo pastebėtas neįprastas Rusijos laivyno sujudimas.<br /> Netoli Švedijos krantų pasirodė net trys rusų desantiniai laivai – du „Ropuča“ klasės laivai „Georgij Pobedonosec“ ir „Olenegorskij gorniak“ bei naujos, „Ivan Gren“ klasės desantinis laivas „Piotr Morgunov“. Kiekvienas jų gali gabenti po kelis šimtus jūrų pėstininkų bei po keliolika tankų ir šarvuočių.<br /> Tačiau įdomiausia, kad visi šie trys laivai priklauso Rusijos Šiaurės laivynui, kur yra jų nuolatinė dislokacijos vieta, o į Baltijos jūrą be išankstinio perspėjimo permesti tik šiemet.<br /> Pastarosiomis dienomis netoli Gotlando salos sukiojasi ir JAV pakrančių stebėjimo lėktuvai „P-8 Poseidon“, kurie stebi rusų laivų judėjimą Baltijos jūroje. Šiuo amerikiečių žvalgybinius orlaivius lydi ir švedų stebėjimo orlaiviai bei naikintuvai JAS-39 „Gripen“.<br /> USN P-8A Poseidon#AE6854 pic.twitter.com/YMEliQu1Qz<br /> — RivetJoint (@SpeckleBelly64) January 13, 2022<br /> Pastarosiomis dienomis Rusija su Vakarų šalimis surengė eilę diplomatinių susitikimų, kuriuose Kremlius kėlė savo reikalavimus. Po dviejų derybų raundų – pirmadienio susitikimo Ženevoje ir trečiadienio pokalbio Briuselyje – jokių proveržio ženklų nematyti.<br /> Rusijos prezidento atstovas Dmitrijus Peskovas ketvirtadienį sakė, kad Kremlius „itin neigiamai“ vertina JAV sankcijų projektą, ypač dar vykstant „nesėkmingoms“ deryboms. Rusija netgi pagrasino diplomatinių santykių nutraukimu.<br /> Rusijos užsienio reikalų ministras Sergejus Lavrovas pažymėjo, kad Rusija net neketina svarstyti Jungtinių Valstijų reikalavimo „grąžinti šalies karius“ į Rusijos teritorijoje esančias kareivines.<br /> Priešingai, Rusijos Užsienio reikalų viceministras Sergejus Riabkovas jau leido suprasti, kad derybos su Vakarais atsidūrė ant žlugimo ribos, mat Kremliaus pasiūlymų esą rimtai nevertina nei JAV, nei NATO, tad Rusija neatmeta ir savo pajėgų dislokavimo Kuboje bei Venesueloje.<br /> Tuo metu V. Putinui, anot S. Riabkovo jau „buvo pateikti kariniai sprendimo Ukrainoje scenarijai“.<br /> Prie sienos su Ukraina Rusija toliau telkia papildomas pajėgas, kurios jau dabar viršija 100 tūkst. karių. Čia Rusija pastarosiomis dienomis, kai vyko derybos su JAV ir kitomis NATO šalimis, perkėlė dar daugiau karinės technikos.<br /> Stoltenbergas: Suomija ir Švedija galėtų greitai tapti NATO narėmis<br /> Suomija ir Švedija galėtų greitai prisijungti prie NATO, jei pateiktų prašymus dėl narystės, pareiškė Aljanso generalinis sekretorius Jensas Stoltenbergas.<br /> „Žinoma, daugeliu atžvilgiu jos (Suomija ir Švedija) labai arti NATO visais aspektais. Turint tai galvoje, procesas būtų greitas, jeigu jos nuspręstų pateikti paraiškas“, – sakė NATO vadovas, ketvirtadienį paklaustas, kaip greitai šios valstybės galėtų būti priimtos į Aljansą.<br /> J. Stoltenbergas paaiškino, kad Suomija ir Švedija yra artimos Aljanso partnerės, NATO ir šios šalys rengia bendrus mokymus. Be to, pasak generalinio sekretoriaus, šios šalys atitinka daugelį NATO standartų, turi gerai funkcionuojančias gynybos ir saugumo institucijas.<br /> J. Stoltenbergas pridūrė, kad bet kokiu atveju Suomijos ir Švedijos prisijungimui būtų reikalingas politinis sprendimas – tiek šių valstybių, tiek 30 NATO narių.<br /> Jensas Stoltenbergas<br /> Tuo metu Kremliaus atstovas Dmitrijus Peskovas ketvirtadienį pareiškė, kad Rusija negali dėti pastangų mažinti įtampą santykiuose su Vakarais skambant Aljanso pareiškimams apie jo būsimą plėtrą.<br /> „Girdime NATO pareiškimus, kad NATO toliau plėsis. Girdime Amerikos atstovų pareiškimus, kviečiančius į NATO naujas šalis. Turiu galvoje Suomiją ir Švediją. Girdime kai kurių NATO valstybių pareiškimus su reikalavimais didinti kontingentą jų teritorijose. Negi mes turėtume dėti pastangas deeskaluoti padėtį tokiomis aplinkybėmis?“ – sakė D. Peskovas žurnalistams, paklaustas, ar Rusija gali pasiųsti Vakarams signalą apie mažėjančią įtampą.<br /> „Jeigu NATO nori mums nurodinėti, kaip ir kur perkėlinėti mūsų ginkluotąsias pajėgas Rusijos teritorijoje, tai vargu bau įmanoma. Kalbame apie Rusijos teritoriją. Rusija neperkėlinėja savo ginkluotųjų pajėgų kitose valstybėse. Tai taip pat labai principinis momentas“, – pabrėžė Kremliaus atstovas.<br /> Pastaraisiais mėnesiais įtampa didėjo, Vakarams kaltinant Maskvą, kad ši ruošiasi surengti didelio masto puolimą prieš provakarietišką Ukrainą, prie kurios sienų sutelkta apie 100 tūkst. karių. Maskva savo ruožtu neigia, kad masinis karių telkimas aplink Ukrainą kelia grėsmę, ir sako, kad kariuomenės perkėlimas yra atsakas į Aljanso stiprinamas pajėgas netoli Rusijos sienų.<br /> Rusijos prezidento Vladimiro Putino vyriausybė praeitą mėnesį Vakarams pateikė virtinę reikalavimų – be kita ko, nepriimti naujų narių, tokių kaip Ukraina, Sakartvelas ar Suomija, taip pat apriboti pajėgų dislokavimą buvusių sovietinio bloko šalių, įstojusių į NATO po Šaltojo karo, teritorijoje.<br /> Tuo metu Vakarai gina NATO „atvirų durų politiką“ potencialių būsimų narių atžvilgiu, nors Maskva reikalauja tvirtų garantijų, kad Aljansas toliau nesiplės jos teritorijos link.","2022-01-13 18:28:00"
"42713180","337490","KAM tema: Saugumo ir gynybos politika [i]","Глава МИД Литвы: Брюсселю необходимо сделать более действенными санкции против России и Белоруссии","Министр иностранных дел Литвы Габриэлюс Ландсбергис считает, что сокращение численности группировок НАТО в Восточной Европе приведет к ухудшению ситуации в сфере безопасности. В интервью, опубликованном в среду на сайте газеты The Daily Telegraph, он заявил, что такая перспектива вызывает обеспокоенность у многих стран региона.","2022-01-13 18:00:15"
